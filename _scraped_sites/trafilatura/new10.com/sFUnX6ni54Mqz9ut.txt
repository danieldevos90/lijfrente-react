---
title: Productvoorwaarden
url: https://new10.com/productvoorwaarden
hostname: new10.com
sitename: new10.com
date: 2023-07-01
---
Service & contact

Je hebt een Lening bij New10 afgesloten of je bent van plan dit te doen. Deze Algemene Voorwaarden horen bij jouw Lening. Lees deze Algemene Voorwaarden daarom goed.

Je leest hierin een belangrijk deel van de afspraken die gelden als New10 geld aan je leent. Zo kun je lezen wat je van New10 mag verwachten en wat New10 van jou verwacht. Andere afspraken staan in de Leningsovereenkomst, de schermen die je hebt doorlopen bij de aanvraag en de overige Leningsdocumentatie.

Deze Algemene Voorwaarden bestaan uit een aantal delen. Een deel Algemeen waarin bijvoorbeeld afspraken staan over de manier waarop je met New10 kan communiceren, wat voor informatie je aan New10 moet geven of welke kosten New10 bij je in rekening mag brengen.

In het tweede deel, de Lening, staan afspraken die vooral over de Lening gaan. Zoals afspraken over rente en aflossingen.

Het deel dat de Pandrechten heet, gaat over afspraken in verband met het Pandrecht dat je op jouw bezittingen geeft aan New10. Bijvoorbeeld waarom je een Pandrecht aan New10 moet geven en wat de gevolgen voor jou zijn als je een Pandrecht aan New10 geeft.

In het deel Overig staan de laatste algemene afspraken, bijvoorbeeld dat Nederlands recht van toepassing is op de Leningsdocumentatie.

Ben je op zoek naar andere productinformatie van jouw Lening? Kijk dan op new10.com

**LEESWIJZER**

Je hebt een Lening bij New10 afgesloten of je bent van plan dit te doen. Deze Algemene Voorwaarden horen bij jouw Lening. Lees deze Algemene Voorwaarden daarom goed.

Je leest hierin een belangrijk deel van de afspraken die gelden als New10 geld aan je leent. Zo kun je lezen wat je van New10 mag verwachten en wat New10 van jou verwacht. Andere afspraken staan in de Leningsovereenkomst, de schermen die je hebt doorlopen bij de aanvraag en de overige Leningsdocumentatie.

Deze Algemene Voorwaarden bestaan uit een aantal delen. Een deel Algemeen waarin bijvoorbeeld afspraken staan over de manier waarop je met New10 kan communiceren, wat voor informatie je aan New10 moet geven of welke kosten New10 bij je in rekening mag brengen.

In het tweede deel, de Lening, staan afspraken die vooral over de Lening gaan. Zoals afspraken over rente en aflossingen.

Het deel dat de Pandrechten heet, gaat over afspraken in verband met het Pandrecht dat je op jouw bezittingen geeft aan New10. Bijvoorbeeld waarom je een Pandrecht aan New10 moet geven en wat de gevolgen voor jou zijn als je een Pandrecht aan New10 geeft.

In het deel Overig staan de laatste algemene afspraken, bijvoorbeeld dat Nederlands recht van toepassing is op de Leningsdocumentatie.

Ben je op zoek naar andere productinformatie van jouw Lening? Kijk dan op new10.com

gekopieerd!

Welke begrippen worden gebruikt in deze Algemene Voorwaarden?

In deze Algemene Voorwaarden hebben de volgende woorden die met een hoofdletter zijn geschreven de volgende betekenis:

-
06-nummer


het 06-nummer dat je hebt gekozen om mee in te loggen op MyNew10 en waar New10 je kan bereiken -
Algemene Voorwaarden


deze algemene voorwaarden van New10 -
E-mailadres


het e-mailadres dat je hebt gekozen om mee in te loggen op MyNew10 en waar New10 je kan bereiken -
Gedragscode


De Gedragscode Kleinzakelijke Financiering van de Vereniging van Banken, zoals van tijd tot tijd gewijzigd of opnieuw vastgesteld. Je kunt deze vinden op nvb.nl -
Goederen


alle Zaken en alle Vorderingen (bijvoorbeeld voorraad, inventaris en (debiteuren-)vorderingen). -
je, jou of Schuldenaren


de partij of partijen die "je" genoemd worden in de Leningsovereenkomst, zowel gezamenlijk als ieder afzonderlijk -
Kifid


Klachteninstituut Financiële Dienstverlening -
Kifid Reglement


Reglement Geschillencommissie Financiële Dienstverlening (Kifid) – Geschillenbeslechting kleinzakelijke financiering. U kunt deze vinden op kifid.nl -
Lening


een door New10 aan jou gegeven of nog te geven lening -
Leningsdocumentatie


een Leningsovereenkomst, een Pandakte, deze Algemene Voorwaarden, een akte van borgstelling, een volmacht, een incassomachtiging en elke ander document in verband met een Lening -
Leningsovereenkomst


een overeenkomst tussen jou en New10 waarop de Algemene Voorwaarden van toepassing zijn op basis waarvan je een Lening krijgt of hebt gekregen -
New10


New10 B.V., gevestigd te Amsterdam en geregistreerd bij de Kamer van Koophandel met nummer 67693989 -
Pandakte


een akte tussen jou en New10 waarin je de Goederen aan New10 verpandt -
Pandrecht


een pandrecht dat New10 op de Goederen heeft of zal hebben -
MyNew10


jouw beveiligde deel van de Website waar je inlogt met jouw inloggegevens, bijvoorbeeld om een Lening aan te vragen -
Schulden


alle schulden die je aan New10 hebt of zal hebben. Het maakt daarbij niet uit hoe die schulden ontstaan. De schulden kunnen ontstaan uit de Leningsovereenkomst en ook uit iedere andere rechtsverhouding tussen jou en New10 -
Vorderingen


alle vorderingen die je hebt of zal hebben op wie dan ook, inclusief alle bijbehorende rechten zoals nevenrechten. Het maakt daarbij niet uit hoe die vorderingen ontstaan. Onder Vorderingen vallen: – geldvorderingen of vorderingen om iets gedaan te krijgen – voorwaardelijke of onvoorwaardelijke vorderingen – vordering onder tijdsbepaling of niet onder tijdsbepaling – vorderingen die jouw debiteur nog niet hoeft te betalen of vorderingen die jouw debiteur al wel moet betalen – onderhanden werk – een aandeel in een Vordering, als je die Vordering samen met een ander hebt of zal hebben, en welke andere vorderingen dan ook -
Wachtwoord


het wachtwoord waarmee je op MyNew10 inlogt -
Website


new10.com -
Zaken


alle roerende zaken die je hebt of zal hebben en ook het voorwaardelijke eigendom daarvan. onder Zaken vallen: – voorraden – inventaris – voertuigen – aandelen in Zaken, als je die Zaken samen met een ander hebt of zal hebben, en welke andere roerende zaken dan ook

gekopieerd!

Hoe worden bepaalde woorden uitgelegd in deze Algemene Voorwaarden?


gekopieerd!

Waarvoor en hoe lang gelden deze Algemene Voorwaarden?

3.1 Deze Algemene Voorwaarden blijven gelden totdat je de Schulden aan New10 helemaal hebt terugbetaald.

3.2 Staat er in deze Algemene Voorwaarden een bepaling die tegenstrijdig is met een bepaling in een ander document dat ook Leningsdocumentatie is? Dan gaat die bepaling in dat document van de Leningsdocumentatie voor op de bepaling in de Algemene Voorwaarden.

3.3 Als één of meer van de bepalingen in deze Algemene Voorwaarden niet geldig is, gelden de rest van de bepalingen uit deze Algemene Voorwaarden nog wel voor je.

gekopieerd!

Hoe vraag je een Lening aan? En hoe onderteken je de Leningsdocumentatie?

4.1 Voordat je een Lening kunt aanvragen, moet je eerst een MyNew10-account op de Website aanmaken. Het aanmaken van een MyNew10-account doe je als volgt:

- je vult jouw E-mailadres in
- je kiest het Wachtwoord
- je vult jouw 06-nummer in

Elke keer dat je inlogt op MyNew10 krijg je van New10 een unieke code op jouw 06-nummer. Op de Website leidt New10 je stap voor stap door dit proces.

4.2 Je kunt alleen een Lening aanvragen als jouw bedrijf aan een aantal voorwaarden voldoet. Hiervoor moet je informatie over jezelf en jouw bedrijf aan New10 geven.

4.3 Door een Lening aan te vragen, verklaar je dat je geen consument bent.

4.4 Je ondertekent de Leningsdocumentatie met een elektronische handtekening. Ook kun je via MyNew10 opdrachten aan New10 geven. Deze opdrachten moet je ook ondertekenen met een elektronische handtekening. Je gaat ermee akkoord dat de elektronische handtekening die je zet op de door New10 voorgeschreven wijze dezelfde rechtsgevolgen als een handgeschreven handtekening heeft.

gekopieerd!

Hoe communiceert New10 met jou en andersom?

5.1 New10 houdt contact met je via jouw E-mailadres of jouw 06-nummer.

5.2 Je hebt aan New10 opgegeven op welk Email-adres en 06-nummer New10 je kan bereiken. Hierbij geldt het volgende:

- je zorgt ervoor dat New10 altijd jouw correcte E-mailadres heeft. New10 stuurt jou berichten aan het E-mailadres dat New10 het laatst bekend is
- je moet elke maand controleren of je E-mails van New10 hebt ontvangen
- je moet e-mails van New10 meteen lezen
- je stuurt opdrachten en vragen vanaf het E-mailadres. Als je vanaf een ander e-mailadres een bericht stuurt, hoeft New10 deze niet te lezen en te behandelen
- je moet er voor zorgen dat geen onbevoegden toegang hebben tot de inbox of outbox van jouw E-mail

5.3 New10 kan verklaringen, berichten, opgaven, overzichten, documenten en andere informatie ook plaatsen op MyNew10.

5.4 Als New10 een bericht op MyNew10 plaatst, dan kan New10 dit aan je laten weten door een e-mailbericht te sturen. New10 is dit niet verplicht.

5.5 Zodra een bericht op MyNew10 is geplaatst, dan geldt het bericht als door jou ontvangen.

5.6 Je kan via telefoon, E-mail en elke andere manier die op de Website staat in contact met New10 komen. Kijk op Website voor de huidige contactgegevens van New10.

gekopieerd!

Welke veiligheidsmaatregelen moet je nemen?

6.1 Je moet zorgvuldig en veilig omgaan met jouw inloggegevens, MyNew10 en andere communicatiemiddelen. Dit betekent bijvoorbeeld dat je jouw computer of andere apparatuur zo goed mogelijk beveiligt tegen virussen, schadelijke software, zoals malware en spyware, en ander misbruik.

6.2 Je bent zelf verantwoordelijk voor jouw inloggegevens, het gebruik daarvan en van MyNew10 en de berichten die via het E-mailadres aan New10 worden doorgegeven. Jouw inloggegevens zijn strikt persoonlijk en niet overdraagbaar aan anderen.

6.3 Jij en je vertegenwoordigers moeten elk Wachtwoord geheim houden.

6.4 Als je de veiligheidsmaatregelen niet neemt, ben je aansprakelijk voor de schade die daarvan het gevolg is.

6.5 Na elk bezoek aan MyNew10 moet je uitloggen. Je mag geen gebruik maken van de mogelijkheid om jouw inloggegevens automatisch op te slaan.

6.6 Als je denkt dat er misbruik wordt gemaakt van jouw inloggegevens en iemand anders toegang heeft tot MyNew10, dan moet je dit aan New10 melden. Op de Website staat hoe dit moet.

gekopieerd!

Is New10 aansprakelijk als onze website niet bereikbaar is?

7.1 New10 doet zijn best om de bereikbaarheid en de werking van de Website en MyNew10 zo goed mogelijk te laten zijn. New10 probeert een storing of een probleem met de Website, binnen redelijke grenzen, zo snel mogelijk te verhelpen.

7.2 Als onderhoud moet worden verricht, dan mag New10 jou de toegang tot MyNew10 tijdelijk beperken. Bij het tijdstip en de duur van het onderhoud probeert New10 zo goed mogelijk rekening te houden met jouw belangen.

7.3 New10 is niet aansprakelijk voor schade als de Website of MyNew10 niet bereikbaar zijn. New10 is ook niet aansprakelijk als New10 opdrachten niet kan uitvoeren als gevolg van een storing, probleem of onderhoud aan het systeem, de Website of MyNew10.

gekopieerd!

Hoe gaat New10 met jouw (persoons)gegevens om?

8.1 Om je een Lening aan te kunnen bieden verwerkt New10 (persoons)gegevens van jou en jouw vertegenwoordigers.

8.2 Verwerken van (persoons)gegevens betekent onder meer het verzamelen, bewaren en gebruiken hiervan. Ook mag New10 van de documenten waaruit deze informatie blijkt, bijvoorbeeld een paspoort, een kopie opslaan voor de administratie van New10.

8.3 New10 mag jouw (persoons)gegevens en die van jouw vertegenwoordigers delen met andere rechtspersonen waarmee New10 een groep vormt. New10 mag (persoons)gegevens ook delen met partijen die New10 inschakelt bij de bedrijfsvoering of de uitvoering van de dienstverlening van New10.

8.4 Bij het verwerken en delen van (persoons)gegevens houdt New10 zich aan de wet- en regelgeving die gelden voor New10. Op de Website vind je het privacy statement van New10. Daarin wordt uitgelegd hoe New10 omgaat met jouw (persoons)gegevens.

gekopieerd!

Hoe gaat New10 met beeld- of geluidopnamen om?

9.1 New10 kan beeld- of geluidopnamen maken van jou of jouw vertegenwoordigers en deze bewaren. New10 houdt zich daarbij aan wet- en regelgeving die gelden voor New10. Ook andere communicatie met jou kan New10 bewaren. New10 hoeft je dit niet vooraf of achteraf te melden.

9.2 De opgeslagen beeld- en geluidopnamen of andere communicatie kan New10 gebruiken:

-
om de producten of bedrijfsvoering van New10 te verbeteren en de kwaliteit te testen. New10 kan bijvoorbeeld telefoongesprekken opnemen voor training van de medewerkers van New10

-
voor bewijslevering

-
om witwassen, fraude en andere criminele activiteiten te voorkomen of bestrijden, of

-
om aan te tonen dat New10 voldoet aan wet- en regelgeving die gelden voor New10


9.3 Als je het recht hiertoe hebt kun je een kopie van een beeld- of geluidopname of een uitgeschreven tekst hiervan bij New10 opvragen. Je geeft New10 dan de informatie die New10 helpt om de opname terug te vinden, zoals de plaats, datum of tijd van de opname.

gekopieerd!

Hoe kan de Leningsdocumentatie worden gewijzigd?

De Leningsdocumentatie kan alleen worden gewijzigd door: – een mededeling van New10 aan jou, als New10 datgene volgens de Leningsdocumentatie mag wijzigen, of – een overeenkomst tussen New10 en jou.

gekopieerd!

11.1 New10 kan deze Algemene Voorwaarden wijzigen of aanvullen door deze aan te passen aan:

technologische ontwikkelingen

veranderingen in het recht (bijvoorbeeld wet- en regelgeving)

veranderingen in uitleg of toepassing van het recht(bijvoorbeeld door een rechterlijke uitspraak, uitspraak van een klachten- of geschillencommissie of een besluit/zienswijze van een toezichthouder of andere autoriteit)

verandering van het aanbod van producten en diensten of de werkprocessen (bijvoorbeeld modernisering, herinrichting of stroomlijning daarvan)

iedere andere verandering van omstandigheden of opvattingen die maakt dat New10 een redelijk belang bij wijziging heeft. Deze wijzigingsbevoegdheid geldt ook voor algemene voorwaarden die staan in de overige Leningsdocumentatie waarop deze Algemene Voorwaarden van toepassing zijn.

11.2 New10 mag deze wijzigingsbevoegdheid ook gebruiken om kosten aan jou in rekening te brengen die verband houden met de veranderingen of ontwikkelingen waaraan we de Algemene Voorwaarden aanpassen. Voor andere tariefs- of kostenwijzigingen in jouw nadeel mag New10 deze wijzigingsbevoegdheid niet gebruiken.

11.3 New10 kan deze wijzigingsbevoegdheid niet gebruiken voor wijzigingen die in totaal het evenwicht tussen jouw en onze rechten en verplichtingen aanzienlijk en onrechtvaardig in jouw nadeel zouden verstoren.

11.4 New10 zal de wijzigingen minimaal twee maanden voor de datum waarop zij ingaan, aan je melden. Als je bezwaar tegen de wijzigingen hebt, dan mag je tot de ingangsdatum van de wijzigingen de Leningsovereenkomst beëindigen door deze aan New10 op te zeggen. Als je van die mogelijkheid geen gebruik hebt gemaakt, gelden de wijzigingen vanaf de ingangsdatum voor je.

gekopieerd!

*Heb je klachten?*

Als je niet tevreden bent over de producten van New10, dan kun je een klacht indienen. Deze kun je indienen: • door te bellen met 020 – 262 18 00; • door een live chat te starten op de Website; of • door e-mail te sturen naar service@new10.com.

Zorg dat in je mail in ieder geval deze informatie staat: Je naam en adres een beschrijving van de situatie waarin de klacht is ontstaan en waarom of waarmee je ontevreden bent. Binnen een werkdag nemen we contact met je op.

Wij zoeken voor elke klacht naar de beste oplossing. Ben je het niet eens met de uitkomst? Dan kun je een brief schrijven naar: New10 t.a.v. Afdeling Klachtenmanagement Sarphatistraat 1 1017 WS Amsterdam De afdeling Klachtenmanagement zal jouw klacht binnen 8 weken na de ontvangstbevestiging behandelen. Gebeurt dit niet of ben je niet tevreden met de uitkomst? En valt jouw Lening onder de Gedragscode? Dan kun je bepaalde klachten binnen 3 maanden voorleggen aan het Kifid. In het Kifid Reglement staat voor welke klachten je bij het Kifid terecht kunt. De gegevens van het Kifid zijn: Postbus 93257 2509 AG Den Haag Tel: 070 - 333 89 99 Fax: 070 - 333 89 00 Op kifid.nl kun je meer informatie inclusief het Kifid Reglement vinden. In het Kifid Reglement staat voor welke geschillen je bij het Kifid terecht kunt.

Op dit Krediet is de herziene versie Gedragscode Kleinzakelijke Financiering van de Nederlandse Vereniging van Banken (ingangsdatum 1 juli 2023) van toepassing. Deze gedragscode is te vinden op www.nvb.nl.

gekopieerd!

Is de administratie van New10 leidend?

New10 administreert de Lening en de Schulden. Je stemt ermee in dat de administratie van New10 geldt als volledig bewijs van het bestaan en de omvang van de Schulden. Je mag tegenbewijs leveren.

gekopieerd!

Welke kosten mag New10 bij je in rekening brengen?

Naast rente en vergoedingen kan New10 nog andere kosten bij je in rekening brengen. Je moet al deze kosten, inclusief btw, aan New10 betalen. Dit moet je binnen drie dagen doen als New10 hierom vraagt. Voorbeelden van deze kosten zijn:

kosten voor het opstellen en wijzigen van de Leningsdocumentatie

kosten als New10 een deskundige moeten inschakelen (bijvoorbeeld een advocaat, notaris, accountant of taxateur)

kosten voor het betalen van belastingen (behalve winstbelastingen van New10 )

kosten tot vaststelling, behoud of uitoefening van de zekerheidsrechten van New10

kosten van New10 als New10 gebruikt maakt van een volmacht

incassokosten

vergoeding van schade van New10 waarvoor je aansprakelijk bent

het betalen van een rekening van een leverancier met een eigendomsvoorbehoud op Zaken, en

kosten in verband met procedures die New10 voert tegen je of een ander (bijvoorbeeld advocaatkosten en griffierechten)

gekopieerd!

Wanneer en hoe moet je een overzicht van jouw transactiegegevens geven?

15.1 Je moet binnen 7 dagen na het einde van ieder kwartaal een overzicht van jouw transactiegegevens aan New10 geven. In dit overzicht moet alle af- en bijschrijvingen en het saldo staan van de rekening waarvan New10 rente en aflossing afschrijft. In het overzicht dat je voor de eerste keer geeft nadat New10 jouw Lening ter beschikking heeft gesteld moeten transactiegegevens over de afgelopen 6 maanden staan. In ieder overzicht dat je daarna geeft moeten transactiegegevens over het afgelopen kwartaal staan.

15.2 Als je niet voldoet aan je verplichting om elk kwartaal je transactiegegevens aan New10 te geven moet je een vergoeding van EUR 250,- aan New10 betalen.

15.3 New10 mag je vragen om ook overzichten van jouw transactiegegevens te geven van andere rekeningen. New10 mag je ook vragen om overzichten te geven die informatie geven over een langere of kortere periode.

15.4 Als je een verplichting onder de Leningsdocumentatie niet bent nagekomen mag New10 je vragen om je transactiegegevens maandelijks aan New10 te geven.

15.5 De transactiegegevens moeten aangeleverd worden volgens het CAMT.053 formaat of MT 940 formaat. Jouw transactiegegevens kan je downloaden in de elektronisch bankieren-omgeving van jouw bank. Als de rekening waarvan New10 rente en aflossing afschrijft een rekening is bij ABN AMRO Bank N.V. vraagt New10 de transactiegegevens op bij ABN AMRO Bank N.V.

gekopieerd!

Wanneer moet je jaarstukken aan New10 geven?

16.1 Je moet elk jaar jouw jaarstukken aan New10 geven. De jaarstukken moeten aangeleverd worden volgens het XBRL format van New10 in lijn met de bankentaxonomie. Als je onderdeel bent van een groep moet je ook de geconsolideerde jaarstukken aan New10 geven.

16.2 Als de jaarstukken klaar zijn, moet je deze aan New10 geven. Je moet ervoor zorgen dat New10 de jaarstukken in ieder geval binnen zes maanden na afloop van ieder boekjaar krijgt.

16.3 New10 kan eisen stellen aan de manier waarop en door wie de jaarstukken worden opgesteld. Jouw jaarstukken moeten voorzien zijn van een goedkeurende verklaring door jouw accountant.

16.4 Je moet iedere jaarrekening opstellen of laten opstellen in de vorm van de jaarrekeningen die door jou zijn gegeven in het kader van de voorwaarden voor beschikbaarstelling van de Lening. Dit betekent dat in ieder geval dezelfde rekenmethode en dezelfde waarderingsgrondslagen gebruikt moeten worden. Als de jaarrekening met een andere rekenmethode of waarderingsgrondslag wordt opgesteld, dan moet je New10 dit laten weten.

gekopieerd!

Over welke voorgenomen wijzigingen moet je New10 informeren?

Je moet New10 tijdig elke voorgenomen wijziging laten weten in:

jouw vennootschappelijke structuur of rechtsvorm

de vennootschappelijke structuur of rechtsvorm van een entiteit waarmee je een groep vormt

je maatschaps- of vennootschapscontract

je statuten of reglementen

de samenstelling van jouw bestuur

de zeggenschap over jezelf, of

de zeggenschap over de groep waar je onderdeel van bent

gekopieerd!

Welke informatie moet je meteen aan New10 geven?

18.1 Je moet New10 ongevraagd meteen informeren over feiten en omstandigheden die voor New10 belangrijk zijn. Het gaat hier om die feiten en omstandigheden die direct of indirect de reden zijn dat je een verplichting onder de Leningsdocumentatie niet nakomt of naar verwachting niet zal (kunnen) nakomen. Voorbeelden zijn feiten en omstandigheden die te maken hebben met:

een omstandigheid als genoemd in artikel 34

een verandering van jouw financiële positie of in de financiële positie van een borg

een verandering van de financiële positie van de groep waar je onderdeel van bent

ontwikkelingen in de bedrijfsvoering die op deze financiële posities een belangrijke invloed kunnen hebben, of

rechtszaken of dreigende rechtszaken tegen je, een groepsvennootschap of een borg

18.2 Als New10 daarom vraagt, moet je New10 de volgende documenten geven:

kwartaalcijfers. Jouw kwartaalcijfers of geconsolideerde kwartaalcijfers moeten een balans, winst- en verliesrekening en kasstroomoverzicht bevatten

aangifte vennootschapsbelasting of inkomstenbelasting, en

ieder ander document dat New10 nuttig vindt

18.3 New10 kan om informatie vragen in verband met de kredietrelatie, wet- en regelgeving waar New10 en de rechtspersonen waarmee New10 een groep vormt zich aan moeten houden. New10 kan dit ook vragen in verband met verzoeken van toezichthouders of andere autoriteiten.

gekopieerd!

Voor welke Schulden moet je zekerheidsrechten aan New10 geven? En wat geldt voor het maximumbedrag bij een hypotheekrecht?

19.1 Als jij of een ander zekerheidsrechten geeft aan New10, dan zijn deze zekerheidsrechten tot zekerheid voor alle Schulden.

19.2 Als je aan New10 een hypotheekrecht geeft voor de Lening, dan staat in de hypotheekakte het maximumbedrag dat New10 kan verhalen op het registergoed waarop het hypotheekrecht wordt gevestigd. Als een hypotheekakte betrekking heeft op meerdere registergoederen dan rust op ieder van die registergoederen een hypotheekrecht voor dat maximumbedrag.

gekopieerd!

Wat verklaar je over de afspraken die in de Leningsdocumentatie staan? En wat verklaar je over het delen van informatie over jou door New10?

20.1 Je verklaart en staat er tegenover New10 voor in dat:

je bevoegd bent tot het maken van de afspraken in de Leningsdocumentatie

je bevoegd bent alle afspraken die daarin staan na te komen

die afspraken geldig en afdwingbaar zijn, en

alle informatie en alle documenten die je aan New10 hebt gestuurd bij de aanvraag van de Lening juist en volledig zijn

20.2 Je verklaart dat New10 informatie over jou mag geven aan een ander die zekerheidsrechten of verklaringen geeft voor jouw Schulden. New10 geeft alleen informatie die voor die ander van belang kan zijn. De informatie kan bijvoorbeeld gaan over jouw financiële situatie.

gekopieerd!

Welke regels gelden voor de taxatie van de Goederen?

New10 kan een taxateur opdracht geven een bepaling van de waarde (taxatie) van de Goederen of van andere bezittingen van jou te maken. Dit kan New10 zo vaak doen als zij wil. New10 kiest de taxateur. New10 kiest ook de manier waarop de taxatie gedaan zal worden. Je moet alle medewerking geven bij de taxatie. Je moet bijvoorbeeld alle documenten en informatie geven die de taxateur nodig of nuttig vindt. New10 is niet verplicht om een taxatie te accepteren die niet in opdracht van New10 is uitgevoerd of niet met de instemming van New10 is opgesteld.

gekopieerd!

Hoe moet je verzekerd zijn?

Jouw bedrijf en jouw Zaken moeten altijd voldoende verzekerd zijn op een manier die in jouw bedrijfstak gebruikelijk is. Je moet je verzekeren tegen de algemene en bijzondere risico’s die er zijn voor jouw bedrijfstak, jouw bedrijf en de Zaken.

gekopieerd!

Wanneer moet je aanvullende of vervangende zekerheidsrechten geven?

23.1 Als New10 dit vraagt, moet je zekerheidsrechten geven. Dit kunnen bijvoorbeeld aanvullende of vervangende zekerheidsrechten zijn. De door jou gegeven zekerheidsrechten moeten altijd zodanig zijn dat deze New10 genoeg zekerheid bieden. Of er genoeg zekerheid is bepaalt New10 en is afhankelijk van:

-
het risico dat je New10 niet kunt terugbetalen

-
de verwachte opbrengst bij uitwinning van de zekerheidsrechten, en

-
andere punten die voor New10 belangrijk zijn


Als je daarom vraagt, zal New10 uitleggen waarom je zekerheidsrechten moet geven.

23.2 Het geven van zekerheid kan ook zijn dat je ermee instemt dat een derde die zekerheden van je krijgt of heeft gekregen, zich voor je borg of garant stelt en daarvoor verhaal kan nemen op die zekerheden. Die instemming houdt dan ook in dat New10 zich tegenover die derde borg of garant voor je mag stellen en daarvoor verhaal kan nemen op zekerheden die New10 van je krijgt of heeft gekregen.

gekopieerd!

Wat mag je wel of niet met de Goederen of onroerende zaken doen?

24.1 Je mag niet over de Goederen of jouw onroerende zaken beschikken behalve in de uitzondering die is genoemd in artikel 24.2. Onder beschikken valt onder andere het verkopen, ruilen, schenken, verhuren, leasen, afstand doen of overdragen van Goederen of jouw onroerende zaken op welke manier dan ook, maar ook het bezwaren van Goederen of jouw onroerende zaken, bijvoorbeeld verpanden of in vruchtgebruik geven.

24.2 De uitzondering is dat je wel over de Zaken mag beschikken als voldaan is aan de volgende voorwaarden. Het beschikken:

-
valt binnen de normale bedrijfsuitoefening

-
is tegen betaling (anders dan door verrekening) van een marktconforme vergoeding

-
is onder marktconforme voorwaarden, en

-
is in lijn met de aard en de bestemming van die Zaken.


24.3 Je mag in elk geval niet meer over de Zaken beschikken vanaf het moment dat:

-
New10 je dat schriftelijk laat weten, of

-
zich een van de omstandigheden voordoet die als opeisingsgrond is genoemd in artikel 34a.


gekopieerd!

Mag New10 jouw vorderingen op New10 en jouw Schulden met elkaar verrekenen?

25.1 New10 mag altijd zonder bericht vooraf jouw vorderingen op New10 verrekenen met de Schulden. Dit geldt:

-
voor alle soorten vorderingen van jou op New10

-
voor alle Schulden, ook als dit voorwaardelijke vorderingen van New10 op jou zijn

-
ongeacht of de Schulden opeisbaar of betaalbaar zijn, en

-
ongeacht of de Schulden in euro of in een andere muntsoort zijn


Vorderingen of Schulden die niet in euro zijn, verrekent New10 tegen de koers van de dag van verrekening.

25.2 New10 laat jou weten als zij vorderingen en Schulden heeft verrekend. Elk afschrift waarin de verrekening administratief is verwerkt, geldt als verrekeningsverklaring van New10.

gekopieerd!

Waarvoor geef je New10 een volmacht en wanneer mag New10 deze volmacht gebruiken?

26.1 Je geeft een volmacht aan New10 om alles te doen wat je op grond van de Leningsdocumentatie moet doen, zodat New10 namens jou alles kan doen wat je zelf moet doen.

26.2 Voor deze volmacht geldt:

-
Deze volmacht is onvoorwaardelijk en onherroepelijk. Je kunt de volmacht dus niet intrekken. De volmacht eindigt zodra de relatie tussen jou en New10 is beëindigd en volledig is afgewikkeld

-
New10 mag de volmacht doorgeven aan een ander. Dit betekent dat ook die ander namens jou alles kan doen wat je op grond van de Leningsdocumentatie moet doen

-
New10 kan namens jou met zichzelf handelen


26.3 Deze volmachtverlening komt tot stand bij het van toepassing verklaren van deze Algemene Voorwaarden.

26.4 Je blijft zelf ook verplicht om alles te doen wat je op grond van de Leningsdocumentatie moet doen. Dit verandert niet omdat je een volmacht aan New10 hebt gegeven.

26.5 Voor alle volmachten die je aan New10 geeft, geldt wat is genoemd in dit artikel 26.

**DE LENING**

gekopieerd!

Welke voorwaarden stelt New10 voor de beschikbaarstelling van de Lening?

De voorwaarden voor beschikbaarstelling van de Lening staan in de Leningsovereenkomst. Voorwaarden zijn bijvoorbeeld dat je of een ander zekerheidsrechten, verklaringen, documenten en informatie aan New10 moet geven. Verder geldt dat: – New10 niet verplicht is de Lening beschikbaar te stellen als zich een of meer van de omstandigheden voordoet die zijn genoemd in artikel 34, en – als je de Lening op de afgesproken datum niet hebt opgenomen, is alle Leningsdocumentatie per die datum beëindigd

gekopieerd!

Wanneer en hoe moet je aan New10 betalen?

28.1 Je moet alle betalingen aan New10 doen op de dagen die zijn afgesproken in de Leningsovereenkomst. Deze dagen zijn betaaldagen.

28.2 Als er geen betaaldag is afgesproken, geldt dat je verplicht bent om te betalen binnen 3 werkdagen nadat die verplichting is ontstaan.

28.3 Betalingen zijn alleen toegestaan vanaf de bij New10 bekende zakelijke rekening van jouw bedrijf. Betalingen vanaf een andere rekening kan New10 weigeren.

28.4 Je moet alle betalingen aan New10 doen zonder kosten voor New10 en zonder enige aftrek of verrekening.

Verder geldt dat New10:

– de rente en aflossing afschrijft van de door jou opgegeven rekening. Je moet hiervoor een aparte digitale machtiging voor een automatische incasso aan New10 geven

– je moet ervoor zorgen dat er voldoende geld op je rekening staat op de afgesproken betaaldag, en

– de afsluitkosten inhoudt op het bedrag van de Lening dat aan je wordt overgemaakt

New10 kan je laten weten dat je op een andere manier moet betalen.

gekopieerd!

Wat geldt er voor extra aflossingen?

Je mag extra aflossingen doen op de Lening door in te loggen op je New10 account en te kiezen voor Extra aflossen. New10 brengt geen kosten in rekening als je extra aflost. Het minimale bedrag dat je af moet lossen is EUR 500,-. Jouw extra aflossing wordt in mindering gebracht op je eerstvolgende maandelijkse aflossing. Is je extra aflossing groter dan je eerstvolgende maandelijkse aflossing? Dan wordt de uitstaande hoofdsom onder de Lening verlaagd. Als dit gebeurt dan verlaagt New10 de periodiek verschuldigde aflossing. Hoeveel de periodiek verschuldigde aflossing wordt verlaagd, is afhankelijk van het bedrag van de extra aflossing en de resterende looptijd van de Lening.

gekopieerd!

In welke volgorde gebruikt New10 betalingen?

30.1 New10 gebruikt betalingen om de Schulden te voldoen. Dit gebeurt in de volgende volgorde:

-
eventuele kosten, dan

-
eventuele vergoeding voor te late betaling, dan

-
provisies en rente, en dan

-
de uitstaande hoofdsom onder de Lening


Deze volgorde geldt voor elk ander bedrag dat New10 ontvangt om de Schulden te voldoen. Bijvoorbeeld door uitwinning van een Pandrecht of een bedrag dat New10 ontvangt van een borg.

30.2 New10 mag de volgorde genoemd in artikel 30.1 wijzigen.

gekopieerd!

Waarmee rekent New10 voor de berekening van de rente? Kan New10 een rentepercentage verhogen?

31.1 Om te berekenen hoeveel rente je moet betalen rekent New10 met het aantal dagen dat een maand telt. Voor een jaar rekent New10 met 365 dagen.

31.2 Tijdens de looptijd van de Lening kan New10 een rentepercentage verhogen. Dit kan New10 als:

-
het beschikbaar stellen of blijven stellen van de Lening leidt tot hogere kosten voor New10, en

-
deze hogere kosten direct of indirect het gevolg zijn van een verhoging van de vergoeding die door een financiële instelling aan New10 in rekening wordt gebracht.


Een voorbeeld hiervan is dat aan New10 hogere kosten in rekening gebracht worden vanwege:

-
nieuwe wet- en regelgeving

-
verandering van bestaande wet- en regelgeving, of

-
verandering in de uitleg of toepassing van wet- en regelgeving


31.3 New10 kan ervoor kiezen om niet het rentepercentage te verhogen, maar deze hogere kosten op een andere manier bij je in rekening te brengen bijvoorbeeld via een toeslag of provisie. Je moet dan deze hogere kosten betalen. Valt jouw Lening onder de Gedragscode? Dan mag New10 de hogere kosten niet bij je in rekening brengen door het rentepercentage te verhogen, wel op een andere manier.

31.4 Als New10 het rentepercentage verhoogt of de hogere kosten op een andere manier bij je in rekening brengt, dan laat New10 je dat minimaal 2 maanden van tevoren weten. De wijziging gaat voor je gelden, tenzij je de Lening opzegt voordat de wijziging ingaat.

gekopieerd!

Wanneer moet je een vergoeding voor te late betaling aan New10 betalen? En hoe berekent New10 die vergoeding?

32.1 Als een bedrag dat je moet betalen niet of niet-volledig op de betaaldag door New10 is ontvangen, geldt het volgende. Je verplichting om op de afgesproken betaaldag te betalen wijzigt niet. Voordat je New10 een vergoeding schuldig bent voor te late betaling, heb je tot aan de eerst volgende betaaldag de tijd om het niet-betaalde bedrag aan New10 over te maken. Het niet-betaalde bedrag moet je zelf overmaken naar het rekeningnummer van New10. Dit rekeningnummer staat op de Website. Vermeld altijd je leningnummer bij je betaling.

32.2 Als New10 niet het volledige niet-betaalde bedrag van je heeft ontvangen op de eerst volgende betaaldag, geldt het volgende: je moet een direct opeisbare vergoeding betalen aan New10 die gelijk is aan 0,50% van het uitstaande bedrag van de Lening. Deze vergoeding ben je iedere keer direct verschuldigd als je een betalingsachterstand hebt van een bedrag dat hoger is dan 1 maandtermijn van rente en aflossing.

**Voorbeeld**: Stel het uitstaande bedrag van je Lening is EUR 100.000. Het bedrag dat je per maand aan rente en aflossing moet betalen is EUR 2.000, dit is je maandtermijn. Stel je moet op 14 maart je maandtermijn van EUR 2.000 aan New10 betalen. Op 14 maart staat er geen saldo op de rekening waarvoor je een incassomachtiging aan New10 hebt gegeven. Voordat je een vergoeding moet betalen, heb je tot en met 14 april de tijd om de niet-betaalde EUR 2.000 alsnog aan New10 te betalen. Dit is zo omdat 14 april je eerst volgende betaaldag is. Je moet daarom op 14 april de niet-betaalde EUR 2.000 en de volgende betaling van EUR 2.000 aan rente en aflossing aan New10 betalen.

**Mogelijkheid 1**: Je betaalt uiterlijk 14 april de niet-betaalde EUR 2.000 aan New10. In dit geval moet je geen vergoeding voor te late betaling betalen voor het bedrag dat je op 14 maart aan New10 moest betalen.

**Mogelijkheid 2**: Je hebt uiterlijk 14 april niets aan New10 betaald en er staat ook geen saldo op de rekening waarvoor je een incassomachtiging aan New10 hebt gegeven. In dit geval ben je een direct opeisbare vergoeding van EUR 500 aan New10 verschuldigd (EUR 100.000 x 0,5%). Deze boete heeft betrekking op het bedrag dat je op 14 maart moest betalen.

**Mogelijkheid 3**: New10 incasseert op 14 april EUR 2.000 van je rekening en krijgt uiterlijk 14 april EUR 1.000 van jou. New10 heeft dan EUR 3.000 van je gekregen. Van dit bedrag gebruikt New10 EUR 2.000 voor het bedrag dat je op 14 maart aan New10 moest betalen. De overige EUR 1.000 gebruikt New10 voor het bedrag dat je op 14 april aan New10 moest betalen. Dit betekent dat je nog EUR 1.000 aan New10 moet betalen (reguliere betaling op 14 april van EUR 2.000 -/- EUR 1.000). Omdat dit minder is dan 1 maandtermijn moet je dan nog geen vergoeding voor te late betaling betalen.

gekopieerd!

Wanneer ben je in verzuim?

Als je een verplichting onder de Leningsdocumentatie niet nakomt, ben je meteen in verzuim. New10 hoeft je daarover geen bericht te sturen waarin staat dat je in gebreke bent.

gekopieerd!

In welke omstandigheden mag New10 de Schulden vervroegd opeisen?

New10 mag in de hieronder genoemde omstandigheden de Lening, de rente daarover en alle overige Schulden meteen, geheel of gedeeltelijk, vervroegd opeisen. New10 hoeft je daarover geen bericht te sturen waarin staat dat je in gebreke bent. In de volgende omstandigheden mag New10 opeisen:

a. je komt een verplichting die je tegenover New10 hebt niet, niet geheel of niet op tijd na, of je zult volgens New10 waarschijnlijk een verplichting tegenover New10 niet, niet op tijd of niet behoorlijk nakomen

b. je komt een verplichting die je tegenover een ander hebt in verband met een geldlenings-, lening- of andere soort financieringsovereenkomst of een garantie niet, niet op tijd of niet behoorlijk na

c. i. je besluit jouw beroep of bedrijf geheel of gedeeltelijk te beëindigen, staken, verkopen, verhuren of te vervreemden ii. je wordt geschorst in de uitoefening van jouw beroep, ambt of functie of je wordt daaruit ontzet of ontslagen iii. een voor de uitoefening van jouw beroep of bedrijf noodzakelijke bevoegdheid, vergunning of inschrijving vervalt of word je ontzegd of ontnomen iv. de aard van jouw beroep of bedrijf wordt volgens New10 ingrijpend gewijzigd v. je besluit jouw beroep of bedrijf naar een ander land te verplaatsen vi. je handelt in strijd met wet- of regelgeving (waaronder regels voor de bescherming van het milieu en toezichts- en sanctiewetgeving), of vii. je bent een vennootschap die ophoudt op te handelen volgens jouw statutaire doel of je verliest rechtspersoonlijkheid d. i. het maatschaps- of vennootschapscontract wordt ontbonden of volgens New10 ingrijpend gewijzigd ii. één of meer maten of vennoten treden toe of uit iii. de maatschap of vennootschap wordt ontbonden of geliquideerd, of iv. er is een besluit of kennelijk voornemen tot ontbinding of liquidatie

e. i. je overlijdt ii. je wordt onder curatele gesteld of je wordt op een andere manier handelingsonbekwaam iii. je vestigt je in een ander land iv. jouw huwelijksgoederenregime wijzigt of een gemeenschap van goederen waarin je bent getrouwd wordt ontbonden, of v. een of meer van jouw goederen worden onder bewind gesteld

f. je of een van jouw vennoten vraagt surseance van betaling aan, doet een verzoek tot faillietverklaring, wordt failliet verklaard, biedt een akkoord buiten faillissement aan, doet boedelafstand, vraagt een schuldsaneringsregeling aan of doet melding bij de belastingdienst (of vergelijkbare autoriteit) dat je bepaalde schulden niet of niet meer kan voldoen

g. i. op al jouw goederen of op een volgens New10 belangrijk deel van jouw goederen wordt (a) conservatoir beslag gelegd en dit wordt niet binnen 30 dagen na beslaglegging vernietigd of opgeheven of (b) executoriaal beslag gelegd, of ii. al jouw goederen of een volgens New10 belangrijk deel van jouw goederen worden onteigend of geconfisqueerd, of zijn tenietgegaan of beschadigd

h. i. jouw vennootschappelijke structuur of rechtsvorm, of die van de groep waar je onderdeel van bent, wordt volgens New10 ingrijpend gewijzigd door fusie, splitsing, liquidatie, omzetting, overname of op een andere manier ii. de zeggenschap over je of over de activiteiten van jouw onderneming of praktijk wijzigt volgens New10 ingrijpend of er is een voornemen tot een dergelijke wijziging, of iii. er wordt besloten tot een volgens New10 ingrijpende wijziging van jouw statuten of reglementen Dit alles onder h. is geen opeisingsgrond als je vooraf toestemming van New10 heeft gekregen

i. je ontheft jouw aandeelhouders van een verplichting tot storting op aandelen die nog niet zijn volgestort, je gaat over tot inkoop van eigen aandelen, tot terugbetaling op aandelen of tot een uitkering uit de reserves of je neemt een besluit daartoe of heeft kennelijk het voornemen daartoe. Dit alles onder i. is geen opeisingsgrond als je vooraf toestemming van New10 heeft gekregen

j. i. er doet zich een omstandigheid voor waarbij naar het oordeel van New10 jouw mogelijkheid om jouw verplichtingen tegenover New10 stipt na te komen nadelig kan worden beïnvloed. Deze omstandigheid kan van politieke, militaire, economische of financiële aard zijn en kan inhouden dat jouw afloscapaciteit negatief is of dreigt te worden, of ii. je lijdt verlies in de afgelopen 2 boekjaren, jouw financiële positie is anderszins aanmerkelijk verslechterd, of het is voorzienbaar dat een dergelijke omstandigheid of verslechtering zich zal kunnen voordoen

k. i. New10 komt door de relatie met jou op een voor New10 schadelijke manier in de publiciteit of dit valt binnen niet al te lange tijd te verwachten ii. je bent onderwerp van of betrokken bij een strafrechtelijk onderzoek (waaronder ook een onderzoek naar belastingfraude) of dit onderzoek valt binnen niet al te lange tijd te verwachten, of iii. de goede naam en reputatie van New10 wordt door de relatie met je aangetast of zou kunnen worden aangetast of dit valt binnen niet al te lange tijd te verwachten. Of dit alles onder k. zo is, beoordeelt New10

l. i. een onder b. tot en met k. genoemde omstandigheid doet zich voor bij een borg, garant, hoofdelijk medeschuldenaar of een ander die in wat voor vorm dan ook voor de Lening zekerheid heeft gegeven ii. een tegenover New10 ten behoeve van je gegeven borgtocht, garantie of hoofdelijkheid wordt door de borg, garant of hoofdelijk medeschuldenaar opgezegd of ingetrokken, of iii. een borg, garant, hoofdelijk medeschuldenaar of een ander die voor de Lening zekerheid heeft gegeven of toegezegd, komt een verplichting in verband daarmee niet na

m. een onder b. tot en met k. genoemde omstandigheid doet zich voor bij een of meer vennootschappen of ondernemingen waarvan de gegevens in jouw geconsolideerde balans zijn opgenomen of bij een of meer vennootschappen, personen of ondernemingen die een controlerend belang in je hebben, of een zodanige vennootschap of onderneming komt een verplichting tegenover New10 in verband met een geldlenings-, lening- of andere soort financieringsovereenkomst met New10 niet na

n. als je of een ander voor je hypotheek heeft verleend op een registergoed: i. bij beslaglegging, aanwijzing tot onteigening, onbewoonbaarverklaring, plaatsing op een monumentenlijst, opneming in ruilverkaveling, sloping of tenietgaan of beschadiging van het verbondene of een deel ervan ii. het erfpachtrecht, het opstalrecht of het gebruiksrecht van het appartement gaat geheel of gedeeltelijk teniet, eindigt of vervalt iii. de erfpacht- of opstalvoorwaarden wijzigen iv. de splitsing in appartementsrechten wordt opgeheven of de akte van splitsing of het reglement wordt gewijzigd zonder dat je vooraf toestemming van New10 heeft gekregen v. de erfpachter of opstaller komt een verplichting uit de erfpacht- of opstalvoorwaarden niet na of overtreedt deze, of vi. de eigenaar of gebruiker van het appartement komt een bepaling in de akte van splitsing of het reglement niet na of overtreedt die bepaling en die bepaling is relevant voor het appartementsrecht

o. bij verlies, vernietiging, beschadiging, tenietgaan of vervallen door welke oorzaak ook van alle of een deel van de Goederen (anders dan de onder n. bedoelde goederen)

p. je geeft New10 onjuiste informatie of je houdt voor New10 informatie achter die volgens New10 voor haar van wezenlijk belang is

q. de Lening wordt niet gebruikt voor het doel waarvoor die is gegeven of het staat volgens New10 vast dat het doel waarvoor de Lening is gegeven niet is of zal worden behaald of in belangrijke mate niet is of zal worden behaald

r. wetgeving of de uitleg daarvan is gewijzigd, of een overheidsmaatregel is genomen die betrekking of invloed heeft of kan hebben op de rechtsgeldigheid of afdwingbaarheid van: i. Leningsdocumentatie, en/of ii. zekerheidsrechten en/of de waarde daarvan, en jij en New10 bereiken binnen een termijn die New10 stelt geen overeenstemming over aanpassing van die Leningsdocumentatie en/of zekerheidsrechten. Als uitgangspunt geldt dat de positie van New10 volgens New10 niet verslechtert, of

s. omstandigheden die vergelijkbaar zijn met die genoemd onder a. tot en met r. doen zich voor in het buitenland ten aanzien van jou, een onderneming of vennootschap waarvan de gegevens in jouw geconsolideerde balans zijn opgenomen, een onderneming, persoon of vennootschap die een controlerend belang in je heeft, een borg, een garant, een hoofdelijk medeschuldenaar of een ander die met betrekking tot de Lening in wat voor vorm ook zekerheid aan New10 heeft gegeven

gekopieerd!

Mag New10 iedere Schuldenaar voor alle Schulden aanspreken? Van welke verweermiddelen en rechten doe je afstand?

35.1 Meerdere Schuldenaren kunnen partij zijn bij de Leningsdocumentatie. In dat geval is iedere Schuldenaar hoofdelijk verbonden voor alle verplichtingen die de Schuldenaren nu hebben of later zullen hebben tegenover New10. Deze verplichtingen kunnen ontstaan uit een Leningsovereenkomst, maar ook uit iedere andere rechtsverhouding met New10. Als New10 om betaling vraagt, moet je meteen betalen. Als je niet meteen betaalt, ben je meteen en zonder ingebrekestelling in verzuim.

35.2 Je doet hierbij afstand van alle verweermiddelen en rechten die je hebt als hoofdelijk verbondene. Als de rechter ondanks de bedoeling van jou en New10 de afspraak in artikel 35.1 als een borgstelling ziet, doet je afstand van alle verweermiddelen en rechten die een borg heeft. Je doet bijvoorbeeld afstand van het recht op verrekening van de vordering van New10 op jou met een vordering van jou op New10.

gekopieerd!

Welke afspraken gelden er voor jouw vorderingen uit regres en subrogatie?

36.1 Betaal je aan New10 onder jouw hoofdelijke aansprakelijkheid? Dan zegt de wet dat daardoor:

- de rechten van New10 geheel of gedeeltelijk op jou kunnen overgaan. De wet noemt dat subrogatie; en
- je een vordering kunt krijgen op de andere Schuldenaren en soms op anderen, bijvoorbeeld borgen. De wet noemt dat een regresvordering. New10 maakt hierover de volgende afspraken met jou. Deze afspraken wijken af van wat de wet zegt. De afspraken gelden tot New10 je laat weten dat deze afspraken, of een aantal daarvan, niet meer gelden.

a. de wettelijke regeling over subrogatie en regresvorderingen is niet van toepassing. Subrogatie vindt niet plaats en er ontstaat geen regresvordering. b. in plaats van de wettelijke regeling over subrogatie en regresvorderingen gelden tussen jou en de andere Schuldenaren de volgende afspraken over een vergoeding: i. op het moment dat je hoofdelijke aansprakelijkheid met New10 afspreekt ontstaat er voor jou een vordering tot vergoeding op de andere Schuldenaren; ii. de hoogte van jouw vordering tot vergoeding op een andere Schuldenaar is gelijk aan de hoogte van de regresvordering die je op grond van de wet zou hebben gehad op die Schuldenaar; en iii. maakt een andere Schuldenaar niet langer deel uit van de groep waartoe hij behoorde op het moment dat je hoofdelijke aansprakelijkheid met New10 afsprak? En is New10 daarmee akkoord gegaan? Dan is vanaf dat moment de hoogte van jouw vordering tot vergoeding op die Schuldenaar gelijk aan nul. c. Zolang een Schuldenaar volgens New10 een schuld aan New10 heeft of kan krijgen, mogen jij en de andere Schuldenaren geen andere afspraken met elkaar maken over regres, subrogatie of de vordering tot vergoeding. Dit geldt niet als New10 je op een eerder moment schriftelijk laat weten dat dit wel mag.

36.2 Voor alle vorderingen die je op andere Schuldenaren of op anderen hebt in verband met jouw hoofdelijke aansprakelijkheid en de hiervoor gemaakte afspraken tot vergoeding, geldt het volgende: a. Je moet de vorderingen aan New10 verpanden. Je geeft de vorderingen hierbij aan New10 in pand. New10 doet hierbij mededeling van de pandrechten aan iedere Schuldenaar. Je geeft New10 ook een volmacht om de vorderingen bij herhaling namens jou aan haarzelf te verpanden zo vaak als New10 dat nodig vindt. b. Eigenschappen van de vorderingen zijn dat zij:

- zijn achtergesteld bij alle vorderingen die New10 op die andere Schuldenaren of anderen hebben of zullen hebben; en
- niet opeisbaar zijn en niet kunnen worden verrekend.
Je mag geen betaling van de vorderingen ontvangen en andere Schuldenaren mogen de vorderingen niet betalen. Jij en de andere Schuldenaren mogen ook niets doen waardoor de vorderingen op een andere manier worden beperkt of teniet gaan.
Ontvang je toch een betaling op de vorderingen? Dan moet je het bedrag onmiddellijk aan New10 afdragen. New10 kan dat bedrag gebruiken om de schulden van jou of andere Schuldenaren aan New10 te betalen.

Alles wat hiervoor onder b. is bepaald, geldt tot het moment waarop jij en de andere Schuldenaren volgens New10 geen schulden meer aan New10 hebben en die ook niet meer zullen hebben. Dit geldt niet als New10 jou op een eerder moment schriftelijk laat weten dat deze achterstelling niet meer van toepassing is op een of meer van de vorderingen. Bijvoorbeeld omdat New10 haar pandrecht op een vordering gebruikt.

gekopieerd!

Mag New10 de Schulden voor een of meer Schuldenaren geheel of gedeeltelijk opeisen?

Als New10 het recht heeft om de Schulden geheel of gedeeltelijk op te eisen, mag New10 ook ervoor kiezen alleen op te eisen ten opzichte van een of meer Schuldenaren. De Lening wordt dan voor de andere Schuldenaren voortgezet.

gekopieerd!

Mag New10 iedere vennoot of maat aanspreken voor alle verplichtingen van een vennootschap onder firma of maatschap?

38.1 Als de Schuldenaar een vennootschap onder firma of maatschap is, geldt het volgende. Elke vennoot of maat is hoofdelijk verbonden voor de verplichtingen van de vennootschap onder firma of maatschap alsof hij zelf Schuldenaar is. Wat genoemd is in artikel 35 tot en met artikel 37 geldt dan ook voor hem of haar.

38.2 Een uitgetreden vennoot of maat blijft aansprakelijk tegenover New10 voor verplichtingen van de vennootschap onder firma of maatschap. Deze aansprakelijkheid geldt voor verplichtingen die zijn ontstaan uit handelingen die onder de naam van of namens de vennootschap onder firma of maatschap zijn verricht voor de dag van uittreding van de vennoot of maat. De aansprakelijkheid blijft bestaan totdat New10 deze uitdrukkelijk beëindigt.

gekopieerd!

Mag een andere Schuldenaar namens je handelen?

Iedere Schuldenaar geeft een volmacht aan elke andere Schuldenaar om alles te doen wat je als Schuldenaar] op grond van de Leningsdocumentatie moet doen, zodat een andere Schuldenaar namens jou alles kan doen wat je zelf moet doen. Ten aanzien van deze volmacht geldt verder wat is genoemd in artikel 26.

**DE PANDRECHTEN**

gekopieerd!

Wat is je bedoeling als je aan New10 een Pandrecht geeft?

40.1 Je bevestigt dat je het Pandrecht geeft met de bedoeling dat het Pandrecht geldt als zekerheid voor de voldoening van alle Schulden. Ook in geval van wijzigingen van de Schulden. Voorbeelden van wijzigingen zijn: (i) de Schulden worden hoger, (ii) er ontstaan nieuwe Schulden, (iii) anderen worden ook partij bij de Leningsovereenkomst of anderen zijn juist geen partij meer daarbij of (iv) de looptijd van de Lening wordt langer of korter.

40.2 Je bevestigt ook dat je het Pandrecht geeft met de bedoeling dat het Pandrecht op alle Zaken en alle Vorderingen rust. Het maakt daarbij niet uit wat voor Zaak of wat voor Vordering dat is, wanneer en op welke manier je de Zaak of Vordering krijgt of hoe hoog de Schulden zijn.

40.3 Als je op een Zaak of een Vordering een Pandrecht geeft terwijl daar al een eerder Pandrecht op rust, dan vul je dat eerder gevestigde Pandrecht aan. Het eerdere Pandrecht blijft bestaan en wordt niet vervangen.

gekopieerd!

Wie moet een Pandakte laten registreren?

Je moet iedere Pandakte laten registreren op de manier die volgens de wet nodig is voor de vestiging van een Pandrecht. Als New10 een bepaalde Pandakte al heeft laten registreren, hoef je die Pandakte niet ook te laten registreren, tenzij New10 daarom vraagt.

gekopieerd!

Welke informatie moet je aan New10 geven over Goederen?

42.1 Als New10 daar om vraagt, moet je New10 alle informatie en informatiedragers geven die New10 nodig of nuttig vindt. Je geeft die informatie op de manier waarop New10 je dat vraagt. New10 mag ook zelf jouw administratie onderzoeken of dat door een ander laten doen. Je moet New10 alle nodige medewerking geven als New10 je om informatie vraagt.

42.2 Informatie die New10 je over de Zaken kan vragen, is bijvoorbeeld:

-
de precieze plaatsen waar de Zaken zich bevinden

-
wat voor en hoeveel Zaken je hebt

-
verzekeringen die door jou zijn afgesloten voor de Zaken

-
hoeveel schuld je aan de belastingdienst hebt, of

-
door wie de Zaken zijn geleverd en onder welke voorwaarden.


42.3 Informatie die New10 je over de Vorderingen kan vragen, is bijvoorbeeld:

-
afspraken en documenten die belangrijk zijn voor de Vordering

-
een mogelijke tegenvordering van de debiteur van de Vordering

-
een lijst met specificaties van iedere Vordering

-
de hoogte en de betaaltermijn van iedere Vordering, of

-
de naam en adresgegevens van debiteuren van iedere Vordering


42.4 Als er iets gebeurt dat de waarde van het Pandrecht of de Goederen voor New10 mogelijk aantast of op een andere manier voor New10 relevant kan zijn dan moet je dat aan New10 laten weten. Dit is bijvoorbeeld het geval als:

-
iemand zich ten aanzien van een Zaak beroept op een retentierecht, een eigendomsvoorbehoud, een recht van reclame of een opschortingsrecht

-
iemand beslag legt op een Goed

-
er sprake is van verlies, diefstal, verduistering, beschadiging of aanzienlijke waardevermindering van een Goed, of

-
een verzekeraar de verzekering van een Goed beëindigt of aanpast


gekopieerd!

Wanneer moet je New10 toegang geven tot jouw bedrijf?

43.1 Je moet New10 of een ander die door New10 is aangewezen, toegang geven tot alle plaatsen waar de Zaken of jouw administratie liggen. Als er Zaken of administratie bij anderen liggen, dan moet je ervoor zorgen dat New10 ook tot die Zaken en administratie toegang krijgt.

gekopieerd!

Wat moet je verder doen als New10 daar om vraagt?

44.1 Als New10 daar om vraagt, moet je medewerking verlenen en alles doen wat New10 nodig of nuttig vindt om ervoor te zorgen dat:

-
de Goederen verpand zijn en verpand blijven

-
de waarde van de Goederen of het Pandrecht behouden blijft, of

-
New10 de rechten kan gebruiken die horen bij het Pandrecht


44.2 New10 mag zelf ook maatregelen nemen die New10 hiervoor nodig of nuttig vindt. Zoals het betalen van een rekening van een leverancier met een eigendomsvoorbehoud op Zaken, als je die rekening niet of niet volledig hebt betaald of als New10 verwacht dat je die rekening niet zal betalen. New10 heeft dan alle rechten die die leverancier tegenover jou had als New10 daarvoor kiest.

44.3 Als New10 dat van je vraagt, moet je op Goederen een ander zekerheidsrecht vestigen dan een pandrecht. Dit kan bijvoorbeeld een buitenlands zekerheidsrecht zijn.

44.4 Je mag niets doen of nalaten te doen wat het Pandrecht kan aantasten of waardoor het Pandrecht voor New10 minder waard zou kunnen worden. Zo moet je het Pandrecht bijvoorbeeld melden aan anderen die aanspraak maken op de Goederen zoals beslagleggers, retentors, curatoren, bewindvoerders of schuldeisers.

gekopieerd!

Wanneer en op welke manier mag New10 de Goederen verkopen?

45.1 Wanneer je een Schuld niet op tijd helemaal hebt betaald, ben je direct in verzuim zonder dat New10 je daarover een bericht moet sturen waarin staat dat je in gebreke bent. In dat geval mag New10 in ieder geval de Goederen door executie verkopen of op een andere manier te gelde maken. New10 mag zelf bepalen op welke manier en in welke volgorde de Goederen te gelde worden gemaakt. New10 mag dan de opbrengst gebruiken om de Schulden betaald te krijgen.

45.2 New10 is niet verplicht je te vertellen dat, hoe, waar en wanneer New10 de Goederen te gelde gaat maken.

45.3 Je doet afstand van het recht om de voorzieningenrechter van de rechtbank te verzoeken om de Goederen door executie te verkopen op een andere manier dan via openbare verkoop naar plaatselijke gewoonten en op gebruikelijke voorwaarden.

gekopieerd!

Moet New10 jouw schade vergoeden? Welke bedragen moet je aan New10 vergoeden?

46.1 Als New10 in verband met het Pandrecht iets heeft gedaan of juist niet gedaan waardoor je schade hebt, dan is New10 niet verplicht die schade te vergoeden. Bijvoorbeeld schade door de manier waarop New10 de Goederen executoriaal heeft verkocht. Dit is anders als het gaat om directe schade die is ontstaan door opzet of door grove schuld van New10. Dan kan New10 wel verplicht zijn om die schade te vergoeden.

46.2 Als een ander New10 aanspreekt een bedrag te betalen in verband met het Pandrecht, dan moet je dit bedrag aan New10 vergoeden.

gekopieerd!

Mag New10 de Pandrechten opzeggen?

47.1 New10 mag een Pandrecht of een deel daarvan altijd opzeggen. Zo mag New10 bijvoorbeeld het Pandrecht op bepaalde Goederen of voor bepaalde Schulden opzeggen. Deze opzegging kan alleen door een schriftelijk verklaring van New10.

gekopieerd!

Hoe moet je de Zaken gebruiken en bewaren? Wanneer moet je de Zaken aan New10 afgeven? En wat geldt als er op een Zaak een intellectueel eigendomsrecht rust?

48.1 Je mag de Zaken alleen in jouw bedrijf gebruiken en ook alleen gebruiken waarvoor ze bedoeld zijn in de normale bedrijfsuitoefening. Ook moet je de Zaken goed bewaren en onderhouden. Als dat nodig is moet je de Zaken zo snel mogelijk vervangen. Bijvoorbeeld bij slijtage, veroudering of beschadiging.

48.2 Je moet de Zaken zo bewaren en gebruiken dat de Zaken niet tussen zaken van een ander liggen en dat de Zaken altijd goed te onderscheiden zijn van zaken van een ander.

48.3 Je moet ervoor zorgen dat de Zaken zich alleen op plaatsen bevinden waarvan je New10 hebt laten weten waar dat is.

48.4 Als New10 daar om vraagt, moet je de Zaken afgeven aan New10 of een ander die door New10 is aangewezen. Dan heeft New10 een ‘vuistpand’ op de Zaken. Dit kan op ieder tijdstip en op iedere manier die New10 nodig of nuttig vindt en je moet daaraan meewerken.

48.5 Op een Zaak kan een intellectueel eigendomsrecht van een ander rusten. Een voorbeeld van een intellectueel eigendomsrecht is een merkenrecht. Als dat zo is, dan moet je dat aan New10 laten weten. Als New10 daar om vraagt, moet je met die ander afspreken dat New10 alle rechten mag gebruiken die New10 heeft in verband met het Pandrecht. Een voorbeeld is dat New10 de Zaak te gelde mag maken. 48.6 Als op een Zaak een intellectueel eigendomsrecht van jou rust, dan beperkt dat niet de rechten die New10 heeft in verband met het Pandrecht.

gekopieerd!

Wanneer kan mededeling van het Pandrecht worden gedaan? En wat mag je niet ten aanzien van de Vorderingen en wat moet je juist wel doen?

49.1 Als New10 daarom vraagt, moet je aan een debiteur van een Vordering mededeling doen van het Pandrecht.

49.2 New10 mag altijd zelf mededeling aan een debiteur doen.

49.3 Als er meerderen Schuldenaren zijn, erkent en bevestigt elke Schuldenaar dat hij mededeling heeft ontvangen van het Pandrecht dat elke Schuldenaar heeft gegeven aan New10 op de vorderingen op elkaar.

49.4 Als je failliet wordt verklaard of aan je surseance van betaling wordt verleend, zal New10 de rechten gebruiken die New10 heeft met betrekking tot de Vorderingen, tenzij New10 laat weten dat niet te doen.

49.5 Je mag ten aanzien van een Vordering:

-
geen afstand doen

-
geen schikking, minnelijke regeling of gerechtelijk akkoord aangaan

-
geen afspraken maken over de betaling

-
niets laten voldoen door verrekening en je mag zelf ook niet verrekenen

-
geen verpandings- of overdraagbaarheidsverboden accepteren, en

-
geen afspraken veranderen.


Je mag dat wel doen als dat valt binnen de normale bedrijfsuitoefening, tenzij New10 anders heeft laten weten.

49.6 Nadat door jou of New10 aan een debiteur van een Vordering mededeling is gedaan van het Pandrecht, mag alleen New10 die Vordering innen. Je mag dan niet meer doen wat hieronder staat:

-
de Vordering door opzegging opeisbaar maken

-
om betaling van de Vordering vragen

-
betaling van de Vordering krijgen

-
afstand doen of kwijting geven van de Vordering of een deel daarvan

-
afspraken maken over de betaling van de Vordering

-
de afspraken ten aanzien van de Vordering veranderen, en

-
gebruik maken van rechten die horen bij de Vordering, zoals pandrechten, hypotheekrechten, garanties, beslagen, borgtochten of welk ander recht dan ook. Dat mag dan alleen New10 als pandhouder.


49.7 Na mededeling mag New10 als pandhouder alles doen wat je had mogen doen als je de Vordering niet had verpand. Voor zover nodig geef je hiervoor een volmacht aan New10. New10 is nooit verplicht om maatregelen te nemen tegen de debiteur van de Vordering.

**OVERIG**

gekopieerd!

Mag New10 haar rechten en plichten aan een ander doen overgaan of haar vorderingen verpanden?

50.1 New10 mag al haar rechten en verplichtingen uit de Leningsdocumentatie geheel of gedeeltelijk op een ander doen overgaan. Dit kan New10 doen door cessie, contractsoverneming, schuldoverneming of op een andere manier. Je stemt hier vooraf mee in en je verleent hieraan vooraf jouw medewerking. Je moet alle handelingen verrichten die volgens New10 nodig zijn voor de overgang van de rechten en verplichtingen uit de Leningsdocumentatie. New10 mag ook haar vorderingen op jou verpanden of op een andere manier bezwaren ten gunste van anderen.

50.2 Je verklaart dat New10 informatie over jou mag geven aan een ander aan wie New10 rechten en verplichtingen uit de Leningsdocumentatie geheel of gedeeltelijk wil doen overgaan. New10 geeft alleen informatie die voor die ander van belang kan zijn. De informatie kan bijvoorbeeld gaan over jouw financiële situatie.

50.3 Jouw vorderingen op New10 zijn niet overdraagbaar en zijn niet te bezwaren met een zekerheidsrecht of ander recht. Deze afspraak heeft goederenrechtelijke werking. Dit geldt niet als je met New10 iets anders afspreekt. Dit geldt ook niet als je jouw vorderingen overdraagt aan of bezwaart met een zekerheidsrecht of ander recht voor New10 of een van de rechtspersonen waarmee New10 een groep vormt.

gekopieerd!

Kan New10 haar rechten nog uitoefenen als New10 nalaat nakoming te vragen van jouw verplichtingen of nalaat gebruik te maken van haar rechten?

New10 kan nalaten nakoming te vragen van een van jouw verplichtingen onder de Leningsdocumentatie. Ook kan New10 nalaten gebruik te maken van haar rechten onder de Leningsdocumentatie. Daarmee vervalt die verplichting voor jou niet. New10 kan ook later haar rechten nog uitoefenen.

gekopieerd!

Mag je de Leningsdocumentatie ontbinden of vernietigen?

52.1 Je doet afstand van het recht om de Leningsdocumentatie te ontbinden of te vernietigen.

52.2 Als een bepaling in de Leningsdocumentatie nietig is of wordt vernietigd dan is die bepaling ongeldig. In plaats van die ongeldige bepaling geldt dan een bepaling die zoveel mogelijk daarop lijkt en wel geldig is. De overige bepalingen in de Leningsdocumentatie blijven gewoon gelden.

gekopieerd!

Kan de Leningsdocumentatie door individuele Schuldenaren getekend worden?

Als New10 de Lening aan meerdere Schuldenaren heeft gegeven, dan moet de Leningsdocumentatie namens alle Schuldenaren worden ondertekend. Alle Leningsdocumentatie mag dan ook apart namens Schuldenaren getekend worden. Dit kan (elektronisch) op verschillende tijdstippen of op een ander handtekeningenblad. Als namens een Schuldenaar getekend is dan geldt het betreffende document voor die Schuldenaar. Dit is ook het geval als anderen niet of nog niet (elektronisch) hebben getekend.

gekopieerd!

Welk recht is van toepassing en welke rechter of geschillencommissie is bevoegd?

54.1 Op de Leningsdocumentatie is Nederlands recht van toepassing. Deze rechtskeuze geldt ook voor geschillen die uit de Leningsdocumentatie voortvloeien of in verband daarmee ontstaan.

54.2 Bij het aangaan van de Leningsdocumentatie kun je worden vertegenwoordigd door een gevolmachtigde. Nederlands recht is dan van toepassing op het bestaan en de omvang van de bevoegdheid van die gevolmachtigde. Dit geldt ook voor de rechtsgevolgen van de uitoefening of beoogde uitoefening van die bevoegdheid.

54.3 Bij geschillen over de Leningsdocumentatie is alleen de rechter in Amsterdam bevoegd om hierover te oordelen. Dit geldt ook voor geschillen die uit de Leningsdocumentatie voortvloeien of in verband daarmee ontstaan. Als New10 de eisende partij is bij een geschil, kan New10 er ook voor kiezen het geschil te laten beoordelen door een andere rechter in Nederland. Je kunt er ook voor kiezen om bepaalde geschillen voor te leggen aan het Kifid zoals omschreven in artikel 12. In het Kifid reglement staat voor welke geschillen je bij het Kifid terecht kunt.